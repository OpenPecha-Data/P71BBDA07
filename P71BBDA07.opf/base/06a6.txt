/ /gangs ljongs mdo sngags kyi bstan pa'i shing rta dpal ldan sa skya pa'i chos 'byung mdor bsdus skal bzang yid kyi dga' ston zhes bya ba bzhugs so/

[A:ka]ang/ dkar chag shog grangs/1	gleng brjod/ kha2	sa ngor tshar gsum gyi sku par dang/ mchod brjod/ cha3	mtshan mchog gsum ldan gyi gdung las sa skya ba byon tshul/	14	thub
bstan mdo sngags chos tshul rgya mtsho'i bka' babs tshul/	55	rgyud 'dzin mkhas grub rim pas bstan pa phyogs mthar spel tshul/	436	lugs de gzhan las khyad par 'phags tshul/
707	sa skya pa'i mtshan gyi sgra don/ 75

[A:kha]gleng brjod// /spyi nor ༸gong sa skyabs mgon chen po'i rlabs chen thugs bskyed gzhan zla bral ba'i mdzad rlabs la brten nas ma rigs rang nyid kyi skad yig rig gzhung
spyi dang/ lhag don 'dzam gling skye 'gro yongs la 'tshe med zhi ba'i lam bzang gsal bar ston pa'i nang pa sangs rgyas pa'i bstan pa rin po che 'di nyid 'dzam gling nang
rgya cher khyab gdal du 'gro bzhin pa'i skabs 'dir ris med chos lugs so so'i sngon byon mkhas grub dam pa gong ma'i bzhed srol rang lugs kyi chos 'byung lo rgyus rnams nyams
med dgos pa gal cher brten phyogs dang phyogs nas phran na lenda bco brgyad khri ming sabhaShi tar sa lugs kyi chos 'byung mdor bsdus kha gsal zhig rtsom bsgrigs dgos
pa'i bskul ma byung bar/ dpal ldan sa ngor tshar gsum gyi chos 'byung phyogs bsgrigs rgyas pa bod du bzhugs gras/ ngor chen dkon mchog lhun grub kyis mdzad pa'i bstan pa
spyi'i

[A:ga]chos 'byung bstan pa'i rgya mtshor 'jug pa'i gru chen kha skong dang bcas pa/ rta nag mkhan chen chos rnam pas mdzad pa'i chos 'byung 'bel gtam me tog gsar pa'i do shal/
tshar chen gyi thugs sras kun mkhyen klu sgrub gsung bstan rtsis/ mkhan chen ngag dbang chos grags kyis mdzad pa'i pod chen drug gi 'bel gtam nyung ngu rin chen mdzes
pa'i phra tshoms/ dkon lhun gsung sa skya'i gdung rabs tshigs bcad ma/ sa skya 'jam mgon a mes zhabs kyis mdzad pa'i gdung rabs chen mo ngo mtshar bye ba'i bang mdzod kha
skong dang bcas pa/ des mdzad pa'i lam 'bras/ bde mchog/ gsang 'dus/ gshed skor/ mgon po bcas kyi chos 'byung rgyas pa/ tshar chen gsung mgon po'i chos 'byung/ ngag chos
kyis mdzad pa'i lam 'bras/ bde mchog gshed skor/ mgon po bcas kyi lo rgyus chos 'byung/ dmar po skor gsum gyi lo rgyus/ zhwa lu blo gsal bstan skyong gsung na ro mkha'
spyod byin brlabs

[A:nga]kyi mtha' bsdoms lo rgyus/ thu'u kan gsung rnal 'byor ma'i bla ma brgyud pa'i lo rgyus/ tshar pa mkhyen brtse dbang phyug gis mdzad pa'i lam 'bras slob bshad kyi khog
dbubs chen mo bstan pa rgyas pa'i nyin byed kha skor dang bcas pa/ sde dge zhu chen paNDi ta'i gsung bstan 'gyur dkar chag ngo mtshar chu gter 'phel ba'i zla ba/ 'jam dbyangs
mkhyen brtse dbang po'i bstan pa spyi'i gdan rabs chos 'byung/ sgrub brgyud shing rta chen po brgyad kyi bka' srol phyogs btus rgyud sde kun btus kyi dkar chag/sa
ngor tshar gsum so so'i gdan rabs sogs smos kyi mi lang pa bzhugs na'ang / deng 'phags yul phyag dpe 'byor pa a mes gsung gdung rabs chen mo dang / mgon po'i chos 'byung
gnyis yod skad dang / dkon lhan gsung chos 'byung chen mo/ slob bshad khog dbubs/ rgyud btus dkar chag/mkhan chen chos rnam pa'i chos 'byung bcas las mthong thos cher med
pa ma zad/ bdag

[A:ca]lta bu'i snyoms las g.yeng ba'i gzeb tu tshud pas de dag gi don cha tsam bri bar ga la spobs/ 'on te snying don mdor bsdus tsam sngon du rtsom sgrigs byas zin pa sor
bzhag la gleng brjod dang mchod brjod gsar bsgrigs zhus pa rang gzhung shes rig par khang du phyi lo 1969 zla 4 tshes 15 nyin par bskrun zhus pa'o// //lhag bsam 'o mtshor
bskul tshig zla zer gyis//phye bas chos 'byung me tog dkar po'i phreng //rgyal ba dgyes pa'i mchod sprin 'di phul dges//bstan 'gro'i don sman rnam mkhyen rgyur gyur cig//

[A:cha]mchod brjod/'di'i 'og tu sa ngor tshar gsum gyi sku par bzhugs 'dug/ /na mo gu ru badzra dha ra ya/ zhi dbyings thugs rje'i skya rengs dang / /mnyam du 'grogs pas

[A:ja]mtshan dpe'i zer/ /gdul dka'i 'gro blo'i mun sel mchog//thub dbang nyi ma srid na rgyal/ /kun dga'i ye shes yon tan ched/ /rigs gsum sgyu 'phrul snying po'i zhabs/ /snying
dbus dad pa'i ge sar khrod/ /dge legs dam pa'i rgyan du bsti/ /mtshungs med rnam dpyod mtho ris dal 'babs mas/ /mdo sngags bde 'byung ral pa'i mtha' brtol nas/ /rmongs
pa'i dri ma bkra pa'i dag byed rgyun/ /gangs ljongs mdzes pa'i ring srol 'di rmad byung / /legs gsung mdo rgyud rgya mtsho dbang bsgyur ba'i/ /'phags yul paN grub 'khor
los bsgyur tshogs kyi/ /khrod nas byon mtshungs sa ngor tshar gsum gyi/ /skyes chen rim pa'i phrin las mtshar du dngar/ /de lta'i ring lugs de 'dzin 'phags tshul ngo mtshar
gtan tshigs las drangs pa'i/ /ri mo gang zhig dad gsum blo yi me long ngos su bkod pa las/ /yi ge'i lam du ngal ba 'dis ci 'on te don gnyer can ched

[A:nya]dang / /nges don dag snang kun tu khyab phyir ngag gi rol mo cung zhig 'khrol/ /zhes pas sngon bsus nas skabs su gleng ba/ gzhi dang snying po me tog gi brgyan pa'i
'jig rten gyi khams 'dir thub pa chen po rnam par snang mdzad ye shes gangs chen mtsho'i rnam par rol pa du mas sems can gyi don mdzad pa na sangs rgyas kyis 'dul ba la sangs
rgyas kyi sku du ma dang / de bzhin byang sems/ nyan rang / lha klu/ mi 'am ci/ 'khor los bsgyur rgyal/ rgyal po rgyal phran/ dmag dpon blon po/ dge sbyong / bram ze/
khyim bdag sogs gang la gang 'dul gyi 'gro don mdzad pa yin la/ mi mjed 'jig rten gyi khams 'dir skal ba bzang po 'di la sangs rgyas stong gi rnam par sprul nas 'gro ba
du ma'i don mdzad pa las/ rtsod pa'i dus 'dir sangs rgyas gzhan gyis gdul byar ma gyur pa'i dmu rgod 'gro ba rnams kyi don du bdag cag gi ston pa sangs rgyas bcom ldan 'das

[A:ta]rgyal po zas gtsang gi sras su ji ltar byon pa/ des chos kyi 'khor lo rim pa gsum bskor tshul/ bka'i bsdu ba ji ltar byung ba/ dngos dang brgyud pa'i sgo nas gtad rabs
bdun la bstan pa'i gnyer kha gtad pa/ shing rta chen po rnams kyis 'phags yul du rgyal bstan nyin mo ltar gsal bar mdzad pa/ bod yul mun pa'i gling du dam pa'i chos kyi
dbu brnyes srol gtod dar rgyas ji byung / bstan pa'i 'phel 'gribs/ bstan pa phyi dar ji ltar byung tshul rnams bka' dang dgongs 'grel/ rgyal rabs deb ther chos 'byung khag
las rgya cher gsal zhing / mdor bsdus pa tsam ni slob deb nang nas kyang gsal bas/ 'dir skabs su babs pa ni//

[A:tha]ang /	shog grangs/ phreng / nor/ bcos/1	4 2 yang pa'i	yangs pa'i2	10 11 biwa bir wa3	18 4 sA ta pA ta4	21 13 tshal ma tshad ma5	22 5 'brog mi 'brog mis6	28 3 gnas snga
gnas lnga7	34 14 sdom drug	sdom phrug8	39 6 go se go pe9	41 8 zhes bya ba'i	zhes bya bas10	47 5 spyod ldan dpyod ldan11	53 15 gnas tshul gnas tshun12	54 7 stig sogs Tig
sogs13	59 15 rab 'byung rab byung14	61 4 mgon dgon

[A:da]ang /	shog grangs/ phreng / nor/ bcos/15	61 10 'phra mgu	'khra mgu16	69 4 'dzums 'dzum16	69 4 dngos gsum dngos sumlcags par yig 'brur chag skyon che bas bzod gsol zhu//

/ /gangs ljongs mdo sngags kyi bstan pa'i shing rta dpal ldan sa skya'i chos 'byung mdo tsam gleng ba la/ (1) mtshan mchog gsum ldan gyi gdung las bstan pa'i mnga' bdag bla
ma sa skya pa chen po byon tshul/ (2) de la 'phags bod du dar ba'i mdo sngags chos tshul rgya mtsho bka' babs pa'i brgyud rim dang gdung rabs mdor bsdus/ (3) brgyud 'dzin
bstan 'dzin skyes chen rnams kyis dar rgyas mdzad tshul/ (4) rnam par dag pa'i ring lugs de mchog tu dge ba'i khyad par 'phags tshul bcas sa bcad bzhis bstan pa las/dang
po ni/ mang pos bkur ba'i rgyal rabs dang / 'khon sa skya pa'i gdung rabs kyi rtogs pa brjod pa ni bsod nams tshad med pa'i 'jug ngogs nyid do zhes dam pa rnams kyis bsngags
pa'i rjes su 'brang nas mdo tsam gleng na/ de yang yul mtho zhing gtsang ba mnga' ris stod dam/ byang ga shel tsha rgyal po'i gangs 'gram du 'od gsal gnam lha mched

gsum bsil ljongs bsod nams kyi mgron du babs pa las bar ba g.yu ring nas g.ya' spang skyes bar gdung rabs lnga la 'od gsal lha'i rigs zhes grags pa des srin po skya reng khrag
med btul cing / de'i chung ma g.ya' 'brug si li ma khab tu bzhes pa'i lha dang srin po 'khon pa'i bar der sras gcig 'khrungs pa la 'khon bar skyes zhes btag shing de'i
sras 'khon dpal po ches chos rgyal khri srong gi nang blon mdzad/ de'i sras slob dpon chen po padma ka ra'i thugs sras bod kyi rab byung la snga ba sad mi bdun gyi drug
pa 'khon ston klu dbang sku mched nas/ shes rab tshul khrims dang / 'khon dkon mchog rgyal po'i bar gdung rabs bcu la 'khon gdung du grags/ 'khon rog shes rab tshul khrims
yan zhal ngo nang brgyud kyi gsang sngags rnying ma'i rig pa 'dzin pa yi dam yang phur gyi sgo nas grub pa brnyes pa sha stag byung / gcung 'khon dkon cog rgyal po'i thugs
smon dang / gsan bsam 'phrin las kyi

sgo phyi 'gyur gsar ma la bye bas gnas la ming chags sa skya'i gdan sa btab tshul yang bcom ldan 'das kyis 'jam dpal rtsa rgyud las/ de nas yig ge sa dang ka/ dang pa dag tu
brjod pa dang / zhes dang / sngon grub pa'i slob dpon chen po padma ka ras gnas dang gang zag lung bstan cing / sa skya'i phyogs bzhi'i brag la gnad kyi ma bca' mchod rten
bzhi bzhengs bar mdzad pa dang / jo bo rje bod du byon pa'i lam du sa dkar logs la phyag mchod rgyas pa zhig mdzad de pha gi'i ngos la hri gcig dhi bdun hUM gcig 'dug
pa ma 'ongs pa na spyan ras gzigs kyi sprul pa gcig/'jam dbyangs kyi sprul pa bdun/ phyag rdor gyi sprul pa gcig byon nas 'gro don mdzad pa'i ltas yin zhes ji ltar lung
bstan pa bzhin 'khon dkon mchog rgyal po dgung lo bzhi bcu pa rab byung dang po'i chu glang / phyi lo 1073 lor dpal sa skya'i chos grwa chen po btab/ de nas bzung sa skya
ba zhes grags te/ de ltar na lha

rigs/ 'khon gdung / sa skya pa zhes mtshan mchog gsum ldan gyi grags dkar yang pa'i mtha' gru kun tu khyab po// de'i sras dpal brtse ba chen po kun dga' snying po ni/ gnas
kha'u pa sogs kyi 'od gsal gyi gzigs ngo bzhin 'phags pa spyan ras gzigs nyid bsam bzhin du mtshan mchog gsum ldan gyi gdung las rab byung gnyis pa'i chu pho spre'u lor 'khrungs
te nar son pa na kun la ma 'dris pa'i mdza' bshes dmigs pa med pa'i thugs brtse che bas kun gyis brtse ba chen po grags/ sku gzhon nu'i dus khams pa zhig la phyag
stong spyan ston mtshon byed phyag mthil nas spyan zhig dngos su bstan pa yongs su grags pas mngon sum rjes dpag gang gis kyang 'phags pa'i sprul bar som nyi bral zhing
/ rgya gar du yang / bir wa pa'i rnam 'phrul sa skya pa zhes pa'i grags snyan gyi bdud rtsi phyogs bral thos 'dzin gyi dpyid du sim pa'i bstan pa'i shing rta chen po/ mnyam
med stobs bcu mnga' ba kun gyi

thugs stobs dang mdzad pa'i 'khur bzhes pa/ khams gsum gyi mgon po byang chub sems dpa' rnams kyi gtso bo/ thar 'dod rnams kyi 'dren pa/ lam zhugs rnams kyi ded dpon/ rigs
grol gyi spobs pa thun mong ma yin pa la mnga' brnyes pas the tshom gyi dra ba rnam par gcod pa/ shes bya'i gnad mtha' dag la dbang 'byong bas gnas dang gnas ma yin par spyod
pa la bsnyeng ba mi mnga' ba/ rang gzhan grub mtha' rgya mtsho'i pha rol du son cing / sgrub dang sun 'byin gyis rmongs pa'i 'thib po gsal ba/ chos dang chos min rnam
par 'byed pa la mkhas pas gdul bya'i rgyud yang dag pa'i lam ma sbyor ba'i rtsa lag chen por gyur pa'o/sa bcad gnyis pa/ bla chen de la mdo sngags chos tshul rgya mtsho'i
bka' babs tshul ni/ de yang 'di skad ces thos te/ 'jig rten kun tu 'di dang gtan gyi mdun ma legs nyes kyi sgo ni/ legs par spyad pa'i chos yod med

la rag las shing / chos kyang rnam par dag pa ni/ sangs rgyas kyi gsung rabs dang mthun pa zhig dgos/ chos kyi gnad la sangs rgyas las mkhas pa 'jig rten gsum na med de/ sa
skya paNDi tas/ rdzogs sangs rgyas las mkhas pa yin/ /gang zag 'jig rten gsum na med/ /des na de yi gsungs pa yi/ /mdo rgyud rnam par dkrug mi bya/ /mdo rgyud dkrug na chos
spong zhing / /'phags pa rnams kyang smad 'gyur zhes/ /mgon po byams pas rgyud blar gsungs / /zhes gsungs pa'i phyir/ tshad mar gyur pa'i ston pa sangs rgyas bcom ldan
'das kyis/ wa ra Na si/ bya rgod phung ri/ mnyan yod sogs su thun mong gi gdul bya so so'i khams dbang dang mthun pa'i nyon mongs brgyad khri bzhi stong gi gnyen por chos
kyi phung po brgyad khri bzhi stong gsungs pa yin te/ ji skad du mdzod las/ spyod pa rnams kyi gnyen por ni/ chos kyi phur por mthun par gsung / zhes pa ltar/ gdul

bya 'dod chags la spyod pa'i gnyen por tshul khrims kyi bslab pa gtso bor ston pa'i 'dul ba'i sde snod nyi khri chig stong / zhe sdang la spyod pa'i gnyen por ting nge 'dzin
gyi bslab pa gtso bor ston pa'i mdo sde'i sde snod nyi khri chig stong/ gti mug la spyod pa'i gnyen por shes rab kyi bslab pa gtso bor ston pa mngon pa'i sde snod nyi khri
chig stong / dug gsum cha mnyam la spyod pa'i gnyen por zab mo'i sde snod nyi khri chig stong rnams gsung / de thams cad kyang bsdu na/ lam rgya chung ngur mos pa la
nyan thos kyi theg pa/ rgya chen por mos pa la theg pa chen po'i sde snod gnyis su 'dus so/ theg pa che chung gi khyad par yang / rang nyid gcig pu zhe bde don gnyer gyi
blos lam bslab pa gsum la brten nas byang chub sgrub pa theg pa chung ngu dang / sems can thams cad kyi don du sangs rgyas thob 'dod kyi blos lam phar phyin drug la brten
nas rdzogs pa'i byang chub sgrub pa theg pa chen po zhes bya'o/ theg pa chung ngu

las bsam spyod dmigs pa sgrub pa ye shes brtson 'grus thabs mkhas te rgyu'i khyad par lnga dang / yang dag sgrub pa dang phrin las chen po ste 'bras bu'i khyad par gnyis kyi
sgo nas theg pa chen po khyad du 'phags shing / theg chen la yang nang gses kyis gdul bya dbang rtul rgyu la mos par rgyu lam du byed pa mtshan nyid kyi theg pa dang /
dbang rnon rgyu 'bras lhun grub la mos par 'bras bu lam du byed pa sngags kyi theg pa gnyis gsung pa'i nang nas gsang chen rdo rje theg pa ni/ 'jam dpal sgyu 'phrul dra ba
las gsung pa ltar/ gdul bya thun mong ma yin pa la dus gsum sangs rgyas thams cad kyi dgongs dbyangs gcig gis yang dang yang du gsungs te/ de yang chos kyi sku las ma g.yos
bzhin du gdul bya'i rnam par mthun pa'i longs sku he ru kas rtsod ldan 'go zug gi dus su nges pa lnga ldan gyi sgo nas gsungs pa'i rgyud sde chen po rnams bdag cag gi
ston pas o rgyan dharma gadznyA dang / shrIdha na ka

Ta ra/ ri rab kyi rtse mo sogs su dbang rnon rig pa 'dzin pa'i 'khor gyi dbus su slar yang bzlas pa'i tshul gyis gsungs pa ste/ de la mdo sngags kyi khyad par ni/ rang don
du lha bsgom pa/ gzhan don du dbang bskur ba dang rab gnas sogs cho ga'i bya ba yod med yin/ spyir mdo sngags gnyis la rtog bya'i lta ba/ thob bya'i 'bras bu/ kun slong byang
chub kyi sems rnams mtshan nyid gcig kyang / rtog pa'i lta ba la mi rmongs pa dang / rtog byed kyi thabs mang ba dang / dka' ba med pa'i byang chub sgrub pa dang / dbang
po rnon po'i dbang du byas pa ste bzhi'i sgo nas khyad du 'phags pa'i rgyud sde chen po de dag gi dgongs pa paN grub so so'i bkral stangs mi 'dra ba'i dbye tshul mang
du yod kyang / rje btsun sa skya pa chen po brgyud par bcas pas kyi rdo rje'i bshad rgyud rdo rje gur gyi lung gi rjes su 'brang nas bya rgyud/ spyod rgyud/ rnal 'byor
rgyud/ rnal 'byor bla na med pa'i rgyud sde bzhir

'du zhing bsdus par bkral ba ste mdor na theg pa che chung gi chos tshul mtha' dag kyang / 'phags pa dgra bcom pa rnams dang / byams pa/ 'jam dbyangs/ gsang ba'i bdag po sogs
bka'i bsdu ba po rnams kyi sdud/ paNDi ta rnams kyis bshad/ grub chen rnams kyis sgom pas nyams su myong/ mkhas pa rnams la grags shing grub pa zhig dgos pas/ bla ma sa
skya pa chen po ni 'phags yul gyi paN grub tshad ldan rab tu mang pos bkral ba'i mdo sngags kyi bka' srol dri med ji snyed cig bod du dar ba thams cad kyi bstan pa'i bdag
por gyur cing / lhag par 'phags pa klu sgrub dang / grub chen biwa pa'i bka' srol yongs rdzogs bka' babs pa yin te/ de yang dgung lo bcu gnyis par bla ma ba ri lo tsa
bas gdams pa ltar/ zla ba drug tu rtse gcig bsgrubs pas rje btsun 'jam dpal dbyangs kyis dngos su rjes su bzung ste rigs kyi bu/ tshe 'di la zhen na chos pa min/ /'khor

ba la zhen na nges 'byung min/ /bdag don la zhen na byang sems min/ /'dzin pa byung na lta ba min/ /zhes chos kyi sdom chen gsungs pas pha rol tu phyin pa'i lam gyi gnad thams
cad dus gcig char du gzigs/ brang ti dar ma snying po/ khyung rin chen grags/ mes lhang tshor/ ba ri lo tsa ba rin chen grags/ gnyan lo'i thugs sras bla ma gnam kha'u
pa/ mal lo tsa ba blo gros grags/ spu hreng lo chung / rdo rje gdan pa/ bal po'i paNDi ta gnyis/ 'khon sgyi chu ba/ 'khon dkon mchog rgyal po sogs las mngon pa/ tshad ma/
dbu ma/ byams chos lnga/ sems 'grel skor gsum/ sman gyi skor sogs bka' bstan gzhung lugs rgya che dang / rgyud sde chen po bzhi'i dbang / rgyud bshad/ mchog mthun gyi dngos
grub sgrub pa'i man ngag bsam mi khyab du ma dang / gur zhal gyi skor sogs bum pa gang byo'i tshul du gsan/ gsan pa de dag kyang thos lo tsam ma yin par mkhyen rab kyi
rtsal che ba dang /

'jam dbyangs kyis rjes su bzung ba'i mthus lan re zung res tshig don gyi cha la 'khrul pa'i dri mas ma gos par thugs su chud par mdzad do/ lhag par dbu ma dang / bsang bde'i
skor sogs phal cher 'phags pa klu sgrub nas brgyud pa gtso che bas 'phags pas mtshon rgyan drug mchog gnyis sogs kyi rnam thar mdor bsdus tsam ni slob deb sngon pa rnams
las gsal zhing / grub chen birawa pa'i chos skor bka' babs tshul ni/ bla chen des ji ltar rgya mtsho chen po chu yis mi ngoms pa bzhin du mdo sngags zab don man ngag de
tsam gyis chog par mi 'dzin par 'brog mi lo tsa ba chen po shAkya ye shes kyi man ngag sngar yab dang / 'khon sgyi chu ba sogs las gsan pa dang / gzhan yang thugs yid ches
pa'i rgyu mtshan du ma dang ldan pas gang zag gcig 'tshang rgya ba'i lam cha lag yongs su rdzogs pa gsung ngag rin po chen gsan par bzhed do// de nyid gang las brgyud
pa'i lo rgyus ni/ bdag cag gi ston

pas kyai rdo rje rtsa ba'i rgyud 'bum pa'i bsdus don slar bzlas pa'i tshul du gsungs pa/ brtag pa gnyis pa las/ dang po gso sbyong sbyin par bya/ sogs nas/ de yi rjes su dbu
ma bstan/ zhes dang / sngags kyi rim pa kun shes nas/ de rjes kyi yi rda rje bstan/ zhes mdo sde dang / rgyud sde thams cad kyi yang rtse nges don mthar thug rtsa bshad
kyi rgyud kyi dgongs don rang stobs kyis bkral ba'i shing rta chen po ni/ rdo rje bdag med mas dngos su rjes su bzung bas sa drug gi rtogs pa mngon du gyur ba grub chen
rnal 'byor gyi dbang phyug birawa pa chen po yin te/ grub chen brgyad bcu'i bstod par/ chu bo chen po gyen du ldog /chang la nyi ma gting par bcug//birawa pa zhes bya ba
yi/ /bla ma de la phyag 'tshal lo/ /zhes pa'i bstod yul de ni/ bdag cag gi ston pa mya ngan las 'das nas lo stong dang nyi shu tsam nas byon/ de yang rgyal rigs shing sa
lta bu las 'khrungs shing / rgyal

srid mchil ma'i thal ba bzhin du bor te shar phyogs som pu ri'i gtsug lag khang du mkhan po dul ba'i lha dang / slob dpon rgyal ba grags pa las rab tu byung / dkon mchog gi
rten bzheng/ dpal na lenadra'i gtsug lag khang du byon te mkhan po dharma mi tra las bsnyen par rdzogs/ mkhan po de nyid bsten cing gsan bsam mthar phyin pas rang gzhan
gyi grub mtha' rgya mtsho'i pha rol tu son na lenadra'i paNDi ta thams cad kyi gtsug rgyan mkhan po chen por gyur te/ de tshe slob dpon gyis nyin mo 'chad rtsod kyis bstan
pa'i bya ba rgya chen po dang / mtshan mo bde mchog gi ting 'dzin rtse gcig lo bdun cu tsam sgom pas rtags sam dngos grub tu nges pa gang yang ma byung ba'i khar slar mi
'tshams pa du ma byung bas thug mug ste rdo rje theg pa la las 'brel med las che/ da ni bstan pa'i bya ba kho na las yi dam lha'i sgrub pa mi bya zhes dam bcas nas dpyid
zla ra ba'i sa ga zla ba'i nyi shu gnyis kyi nyin mo phreng ba chab khang du bskyur nas ci

bder gnas so/ de'i nub mo mnal lam du bdag med mas/ rigs kyi bu tshul bzhin ma yin pa'i spyod pa de lta bu byed pa ma legs/ phreng ba longs/ bshags sdom dang sgrub pa tshul
bzhin gyis/ khyod kyi las bsags pa'i lha nga yin pas ngas byin gyis brlab bo zhes lung bstan/ nyi shu gsum gyi nub mo rdo rje bdag med ma lha mo bco lnga'i dkyil 'khor dngos
su byon te dbang bzhi rdzogs par bskur bas sa dang po mthong lam gyi ye shes mngon du gyur/ de ltar dbang bzhi rdzogs par bskur bas dbang gi chu bo ma nub pa/ dbang
dus su mthong lam gyi ye shes mngon du gyur pas byin rlabs kyi brgyud pa ma nyams/ sngar byung ba'i rtsub nyams de dag khams 'dus pa gsum gyi ting nge 'dzin gyi drod rtags
yin 'dug pa bla ma dam pa'i gsung gis ma zin pa nyams snang de ngo ma shes par skyon du bzung pa der rdo rje bdag med ma'i gdams ngag gis ting nge 'dzin du ngo shes pas
gegs dang bar chad rang sar grol te 'dus pa

gsum gyi rtogs pa go rim ma 'chol ba thugs la 'khrungs pas gdams ngag gis sa rga ma log pa/ rgyu mtshan des rdzogs pa'i sangs rgyas kyi ye shes chos sku'i rang gzugs rdo rje
bdag med ma la mi ldog pa'i dad pa nges shes khyad par can 'khrungs pas mos gus kyi bsam pa tshim pas snyan brgyud bzhi ldan du gyur/ ye shes de'i rgyun bskyangs pas zhag
re la sa re'i rtogs pa na 'phar te nyi shu dgu'i nub mo sa drug pa la bzhugs pa'i byang chub sems dpa' chen por gyur te// de ltar rtogs pa bskyangs shing bzhugs pa'i tshe/
mthong tshul ya mtshan pa sna tshogs byung bas kun the tshom du gyur/ de'i tshe rang nyid ngan par zhal gyis bzhes nas 'jig rten kun 'dar gyi spyod pa mdzad pas gnas
nas dbyung bar/ kye ma dge 'dun bzang po rnams zhes glu blangs/ de nas wa ra Na sar byon pa'i lam chu bo gangga'i rtsar byon te nga ngan pa yin pas khyod la reg tu mi btub
pas lam thongs shig gsungs pas gangga gyen du log

ste lam thal gyis byung bas dge 'dun rnams kyis grub pa thob par shes nas bzod par gsol/ wa ra Na si'i nags khrod du/ zas gos kyi spro bsdu ci yang ma mdzad par ting nge 'dzin
kho nar yun ring bzhugs/ de'i tshe wa ra Na si'i rgyal po go binda tsandra nas kun la rnal 'byor pa legs nyes rtogs shig zer nas brtags pas ma shes par rgyal pos chur
bskur ba dang / gshed mar gtad pa dang / sa dong nang du bcug ste lcags kyi pha bong mang pos mnan pa sogs ji ltar byas kyang / de ltar byed mkhan rnams kyi sngon la slob
dpon rgyal po'i drung du thogs med du byon pas rgyal po 'khor bcas dad nas bzod par gsol/ rgyal po yul 'khor bcas rdo rje theg pa'i bstan pa la bkod par mdzad de/ de nas
lho phyogs bhi mi sa rar gshegs pa'i lam gangga' 'gram du ko mkhan gyis gru bcas med na sgrol lugs med zer/ 'o na chu 'di sbyin pas chog ces sdigs mdzub bstan pas gangga

gyen du bzlog slar sel gol gtogs pas chu bo sngar bzhin 'babs par/ ko mkhan ha cang dad de rjes su 'brangs pa ni Dom bhi pa yin/ de nas dpon slob gnyis kyis rgya gar lho phyogs
Da ki ni sA ta zhes pa'i chang tshong ma ka ma ru pa sa dhi dha zhes pa las chang nyos/ rin ci dus sprod zer/ nyi grib mtshams su ri mo mdzad de 'di nam yol ba na na
gsungs nyi ma gteng par bzhag nas chang thams cad zad par gsol yang / nyi grib cung zad kyang ma yol dbyug gu chu tshod thams cad 'khrugs/ skye rgu thams cad gnyid kyis
ra ro bas rnal 'byor dbang phyug gi nus pa yin par shes te rgyal pos nyi ma btang bar zhus te chang rin 'jal bas dmar hril gyis nub par gyur te/ zhag gsum gyi mtshan phyed
tsam song 'dug/de ltar gangga lan bzlog cing / nyi ma gteng par bzung ba'ii grags snyan phyogs thams cad du khyab par gyur to// de nas lho phyogs bhe me ha sar lha rten
dgas pa dang / 'khrid

pa sogs rdzu 'phrul brtul zhugs kyi bkod pa bsam mi khyab bstan pas dad pa la bkod de de'i nang nas ral pa can gcig rjes su 'brang pa ni shar phyogs nag po ba yin/ de ltar
dpon slob gsum gyis mthu stobs kyi sgo nas bstan pa'i bya ba rgya chen po mdzad/ sngar phyag phyir 'brang pa'i gnyan pa de rang dang rtogs pa mnyam par byin gyis brlabs te
Dom bhi he ru kar grags pa rgya gar shar phyogs ra Da'i yul gyi rgyal po de ha 'dul bar btang / de nas dpon slob gnyis di bi ko Ti'i kha sarba Na'i drung du byon par 'phags
pas khyed kyi bstan par bya ba chen po byas 'on kyang sems can gyi las tha dad pas snying rjes thabs mkhas kyis shig gsungs/ de nas lho phyogs so ba na thar gtsug lag
khang dang / dge 'dun gyi sde btsugs/ sems can khri phrag mang po'i srog skyabs par mdzad/ nag po bar lam 'bras rtsa ba rdo rje tshig rkang gnang ste rang dang rtogs pa
mnyams par mdzad/ o

rgyan gyi yul nas gshed dmar gyi rgyud spyan drangs/ spros med kyi gzhung mdzad/ de nas thugs rje chen po'i bka' bzhin brtul zhugs kyi 'phro bsdus nas/ rdo sku la thim yang
zer / gang ltar sku de'i phyag nas gser 'gyur gyi rtsi sogs kyis 'gro phan rgya che mdzad do/ mdor na 'jigs bral brtugs zhugs kyi sgo nas bstan pa la bya ba 'di lta bu mdzad
pa su yang ma byung la/ des na brtul zhugs kyis bstan pa 'dzin pa rnal 'byor dbang phyug birawa pa/ rtsod pas bstan pa 'dzin pa dpal ldan chos grags/ dbang phyug gis
bstan pa 'dzin pa chos rgyal mya ngan med ces rlung ltar grags so// 'jam dpal rtsa rgyud las/ yi ge dha zhes sdom brtson nyid/ /ces phal che bas dpal ldan chos grags lung
bstan du bzhed na'ang 'brog mi lo tsa ba rjes 'brangs dang bcas pas rnal 'byor dbang phyug birawa pa chen po'i lung bstan du'ang bzhed pas bshad sbyar yod/ rnal 'byor dbang
phyug gi slob ma shar

phyogs nag pe pa sku lus brgya stong du sprul nas des yul dbas kyi rnal 'byor pa Da ma ru pa la gnang / de ni yul nyer bzhi gnas so gnyis thams cad du Da ma ru 'khrol zhing
spyod pa mdzad nus/ des yul dbus kyi rgyal po seng ge rnam par brtsen pa la gnang ste rtogs pa'i go 'phang mthon por gshags pas byis pa mang po'i gseb tu gnyis spang gi
spyod pa mdzad bzhin bzhugs pas a wa dhu ti pa zhes grags/ des rgyal po'i yi ge pa'i rigs g.ya dha ra zhes par gnang / de ni skyes rim la brtan pa thob/ sprul sku 'ga' mthong
ba/ rdo dril nam mkha' la 'jog nus pa/ grong 'jug la thogs pa med pa des bod yul mang mkhar mu gu lung du 'brog mi shAkya ye shes la sgo skyel du byon te/ mdor na rnal
'byor dbang phyug nas 'di bar rim bzhin tshal ma snyan brgyud bzhes gdams te skal ldan gyi slob ma yang 'di dang 'di la 'doms shig ces lung gis bstan pa sha stag yin/
'brog mi lo tsa ba ni chos 'khor grom pa rgyang

du bod chos rgyal lha rtse'i lha btsun mched gsum mchod yon gyis btsun pa gzhon nu shes rab dang / blo nus yod pa 'brog ling stag gsum la bstan pa'i rtsa ba so thar/ snying
po phar phyin/ nying khu gsang sngags slob shog ces rgya gar du btang ba'i nang tshan 'brog mi bal po zhi ba bzang po dang / shar sgo srung ba'i paNDi ta shinta pa gtso
bor gyur pa'i mkhas pa sgo drug sogs mang po bsten nas shes bya rig pa'i gnas gzhung lugs mtha' dag la sgro 'dogs chod par mdzad cing / lho phyogs di wi ko Tir kha sarba
Nis dngos su lung bstan dbugs dbyung thob/ Dom bhi he ru ka'i yang slob grub chen dpa' bo rdo rje las dbang dang lam 'bras kyi man ngag rgyud gsum gyis gtsos rgyud che chung
nyis brgya bzhi bcu smin grol bshad pa dang bcas gsan/ snga phyi bsdoms rgya gar du lo bcu gnyis bar bzhugs pas zab rgyas kyi chos tshul mtha' yas pas thugs rgyud phyug
par mdzad/ grub chen a ba dhu tis rje ga

ya dha ra la ji ltar lung bstan pa bzhin gdams pa sgo skyel du byon te lo gsum ring gsung ngag rin po che yongs su rdzogs pa gnang bas gdams ngag gzhan las 'tshal ba'i spros
pa chod/ shes bya gang la'ang thogs pa med pa'i gnas lnga rig pa'i paNDi ta chen po yin/ 'gos dang ma par yang 'di'i slob bur gtogs/ lung dang mngon par rtogs pa'i yon
tan gyis thugs rgyud gtams pas bskyed rim la brtan pa thob/ lus sprul bsgyur nus pa/ nam mkha' skyil krung bca' ba/ 'pho ba grong 'jug gi sgo nas sku lus der phyag rgya chen
po thob rgyu yin na'ang rjes 'jug gi gnad 'chug pas bar dor ye shes kyi sku mngon du mdzad/ gdams ngag la thugs gtsigs che yang phrin las rgyas pas bu sleb grangs med
byon pas lam 'bras srol bco brgyad zhes pa'i tha snyad rjes su byung yang / gtso bo se mkhar chung pas rje 'brog mi lo bcu bdun mnyas pa gsum gyis bsten te gdams ngag bum
pa gang byo'i tshul

du gsan pa yin cing / khong byin rlabs che zhing gdams pa zab pas slob ma lam sne zin nges dang rtogs pa skyes pa nyis brgya tsam/ rgyud bshadardzogs pa bcu bdun/ gsung ngag
rin po che rab 'bring tha gsum thob pa brgyad kyi nang nas zhang ston chos 'bar ni bla ma se lo bco brgyad gus pas bsten pas nyams rtogs mthar son kyang sbas pa'i brtul
zhugs kho na mdzad mkhan zhig yin/ bla ma sa skya pa chen pos se gshegs rjes de'i gdams ngag ma lus pa zhang ston chos 'bar la yod pa gsan te nan tan gyis gsol ba btab pas
dbyar dgun bzhi'i ring lam 'bras yongs rdzogs gnang ste sa chen dgung lo so gnyis chu mo yos lor sgrub pa lung sbyin gnang ste rdo rje theg pa 'di la bsgom pa kho na gnad
du che/ ngas de tsam ma bsgoms te khyod yid ches pa'i ched yin gsungs nas/ rdzu 'phrul gyi bkod pa sna tshogs bstan te khyod sgrub pa byas na lus ma spang par phyag rgya
chen po thob/ bshad pa gtso bor byas na slob grangs

'di dang 'di zhes dang / lo bco brgyad bar gsang ba chen pos chos 'di'i ming tsam sgros ma gtong / de nas gang byed kyang khyod rang chos 'di'i bdag po yin zhes lung bstan/
sa chen gyis nyin ltar rdo rje tshig rkang tshar re/ zla rer lam yongs rdzogs bshar sbyang tshar re mdzad kyin yod pa la dug gi bsnyun ro zhig 'phar ba'i rkyen gyis gdams
ngag phal cher bsnyel ba na gsung ngag rin po che snyan brgyud du song dri sa ni med/ rgya gar du phyin kyang gdams ngag 'di yong dka' snyam bla ma la gsol ba rtse gcig
tu 'debs kyin bzhugs pas rje dgon pa bas rjes su bzungs/ da dung drag tu gsol ba btab pas sa chen dgung lo zhe bdun sa pho stag gi lor nyams dang rmi lam lta bu ma yin pa
rnal 'byor gyi dbang phyug bir wa pa sku smug nag nyi ma 'bum gyi gzi brjid can gtso 'khor lnga zhal dngos su gzigs/ zla ba gcig gi bar gsung ngag rin po che yongs rdzogs
lam sbas bshad dang bcas pa rgyud sde bdun bcu rtsa gnyis kyi

dbang bshad bka' sogs bshad thabs kyi man ngag drug gi sgo nas gnang / lcags ri las mi mda' ba'i zab chos bzhi bcas gdams te chos 'di'i bdag por dbang bskur/ bka' rgya lo bco
brgyad thems pa dang sa skya pa chen pos snod ldan gyi slob ma tshor rim par gnang ste gzhung bshad 'dzin pa'i slob ma bcu gcig gi ngor rdo rje'i tshig rkang la rnam 'grel
bcu gcig mdzad pa ni/ a seng zhu kyog yum dang sras don ma/ /zla zangs sga mang 'a 'u gnyags bcu gcig//ces pa ltar ro/ / lung bstan pa'i mchog gi slob ma gsum ni rtse
gcig tu sgom pa'i lus ma spang par dpal ri dang mkha' spyod du gshegs/ mi skye ba'i chos la bzod pa thob pa rje btsun rin po che grags pas gtsos bzod thob bdun dang / gzhan
yang rtogs pa brnyes pa'i slob ma rab/ thugs kyi sras bdun/ sga lo gzhon nu dpal/ ne tshe sbal ston/ gshen rdor seng la stod dkon mchog mkhar ste mchog gi mkhas

grub bzhi sogs zhal slob tu gtogs pa ni sa yi rdul bzhin grangs kyis mi chod pa yod/ de ltar bla ma sa skya pa chen po de bsam gyis mi khyab pa'i yon tan gyi bdag nyid sdom
gsum gyi nyes ltung phra mos kyang ma gos shing / byang chub kyis sems bcos ma min pas thugs rgyud phyug pa/ rim gnyis kyi ting 'dzin rgyun chad med pas gang la'ang mtshan
'dzin mi mnga' ba/ dad dang sgrub pa'i sgo nas bla ma rnams mnyes par mdzad cing / nang gi rten 'brel thams cad la rang byan tshud pas yi dam gyi lha'i zhal gzigs pa dang
mngon shes dang rdzu 'phrul la thogs pa med cing / chos 'khor bskor ba/ gdul byar nyams khrid bskyangs pa/ rab gnas mdzad pa sogs dus gcig la sku yi bkod pa drug mthong
chos su dngos su ston par mdzad pa sogs 'phags yul gyi grub pa'i 'khor los bsgyur ba rnams dang gnyis su med de/ mthar dgung lo re bdun pa sa pho stag gi lo la zhing khams
bzhir sku'i

bkod pa bzhis gshegs te skal ldan gyi don mdzad bzhin da lta'ang bzhugs par grags/ de'i chos dang rigs kyi thugs sras gnas lnga mkhyen pa'i paNDi ta chen po slob dpon rin po
che bsod nams rtse mo ni rab byung gnyis pa'i chu khyi lor 'khrungs/ rdo rje gdan gyi sga gang la mkha' 'gro ma rnams kyis yi ge btab pa ko'u sham bhi'i paNDi ta de ba
ma tis phyogs thams cad du bsgrags pa ma zad/ mi thub zla ba'i rnam 'phrul du 'phags yul du yang nges pa rnyed/ rje sa chen las dbang bshad man ngag ma lus pa gsan/ gsang
phu ne'u thog tu phyA pa chos seng las phar phyin dbu tshad 'dul mngon sogs gzhung lugs mtha' dag lo bcu gcig gi bar sbyangs pa phul phyin mdzad pas dgung grangs bco brgyad
par ganggA tshun chad yongs su grags pa'i mkhas pa chen por gyur/ 'chad rtsod rtsom gsum gyis bstan pa'i bya ba chen po mdzad/ chos gang dang gang la yang dogs gcod dgos
tshe spyan ras gzigs sogs la zhus chog

pa byung / o Di ya na dang / po ta la sogs su yud tsam gyis bgrod de brtul zhugs kyi spyod pa mdzad pas nyer gnas kyi gnyis pa brnyes pa sogs che ba'i yon tan mtha' klas shing
/ mthar zhe gcig pa chu pho stag gi lor chos khri'i steng slob ma ye shes skyes pa brgyad cu'i 'khor gyi dbus na dri bzang rol mo'i sgra bcas 'ja' lus rdo rje'i 'od sku
mngon du mdzad do/ /gang gi gcung po rje btsun grags pa rgyal mtshan ni/ rab byung gsum pa'i me yos la 'khrungs/ rje sa chen yab sras kyis gtsos bshes gnyen grangs med
bstan/ 'phags pa 'jam dpal sogs kyis rjes su bzung bas shin tu zab pa dang rgya che ba'i sde snod dang / rgyud sde rab 'byams la mkhyen pa'i gter mdzod grol/ mkhas btsun
grub pa'i go 'phang mthon por gshegs/ lhag par zab don gyi gnad la sgro 'dogs legs par bcad de 'khor mo yug gi rnal 'byor la rtse gcig tu gzhol bas phyogs re'i nyams rtags
tsam min par nang du spang rtogs

kyi yon tan la rang byan tshud pas phyi nang gsang ba'i lam rtags mngon du gyur tshul yang / kha che paN chen gyis nya zla gza' 'dzin gyi sgo yig btab pa na rje btsun gyis
ro rkyang gnyis kyi rlung sems 'gro 'ong bkag ste dbu ma'i nang khams dkar dmar bsres pas gza' 'dzin gyis sgrib pa ma byung / paN chen gyi gsung las/ nga brdzun mar btang
ba'i ched dge bsnyen bgres po de la dka' las ci yang byung song zhes gsungs pa dang / paN chen phebs dus har gyis bzhengs pas rdo dril nam mkha' la bzhag pa sogs blo las
'das pa'i grub mtshan gyis kha che paNDi ta shAkya shris kyang mahA badzra dha ra gsang ba 'dus pa zhes bsngags nas gtsug gi nor bus bsten cing gsung gi bdud rtsi gsol bas
'phags pa rdor 'dzin bye ba'i gtsug rgyan du nges pa rnyed/ lhag par dgung lo lnga bcu nga drug par snye mo gtsang kha dgon du bzhugs dus rje sa chen dngos su byon te
lam 'bras badhA don gsal ba'i gdams pa khyad par can bstsal/ zhing

sbyangs pas gnas yul mchog dman la ma ltos par mkha' 'gro'i bsu ba lan mang bzlogs te sku tshe'i 'du byed yang yang byin gyis brlabs shing slob ma yang grags pa'i mtha' can
brgyad/ lo tsa ba chen po gsum/ gur rgyan zhus pa'i slob mchog bzhi/ mon badzra ra dza sogs grangs med bskrun te zab rgyas kyis bstan pa rgyas par mdzad/ 'jig rten gyi khams
gser mdog can du 'khor los bsgyur ba'i rgyal po'i cha byad du sa lam phal cher bgrod de skye ba gsum par 'tshang rgya bar mngon sum lung bstan brnyes/ de'i gcung 'khor
dpal chen 'od po'i sras 'jam dpal dbyangs sa skya paNDi ta chen po ni/ gzigs pa rnam pa lngas klu'i rgyal po rin po che'i rgyan can gyi zol gyis lhums su bzhugs/ yum la
sngar med kyi ting nge 'dzin 'khrungs/ bltams pa na 'od kyis khyab pa dang / 'khrungs tsa na saM skr-i ta'i skad mang po gsungs shing sku'i bkod pa dpags par dka' ba'i
bsod nams kyi tshogs chen rdzogs pa'i 'bras

rtags blta bas mi ngoms pa'i dbu la gtsug tor dang smin mtshams su mdzod spu dung ltar dkar ba sogs dngos su mjal rgyu yod pa'i mtshan bzang can rab byung gsum pa'i chu pho
stag gi lor 'khrungs/ de yang ma nas mir gyur sku'i skye ba paNDi ta nyi shu rtsa lngar 'jam dpal dbyangs kyis rjes su bzung bar grags shing / nges don du kha che paN chen
la sgrol mas lung bstan pa dang / mkhas pa gtsang nag pa dang / lha rje bi rdzi sogs kyis gzigs snang mang pos 'jam dpal dbyangs kyi rnam sprul yin pa'i rgyu mtshan du
ma rnam thar du gsal/ drang don sku tshe 'dir yang lan re zung re gsan pa tsam gyis phyi nang gi rig pa'i gnad mtha' dag thugs su chud de shes bya'i gnas gang la yang mi
'jigs pa'i spobs pa rnyed/ bla ma dang 'jam dbyangs dbyer med du gzigs pas phyi nang gi rten 'brel la dbang bsgyur/ gzhan yang / rgya gar/ bal seng/ kha che/ bod bcas kyi
bshes gnyen grangs med bsnyen

cing thos bsam ting nge 'dzin shes rab phun sum tshogs pa'i mdzod 'dzin pas bstan pa yongs rdzogs kyi mnga' bdag tu gyur/ sdom brtson dam pa kha che paNDi ta shAkya shri bha
dra las/ bstan pa'i rtsa ba bsnyen rdzogs kyi sdom pa bzhes pa nas brtsams te sku tshe'i mtha' bar bcas rang gi gnas phra mo tsam la yang 'gal 'du med pa 'phags pa nye
bar 'khor lta bu rgyal ba dgyes pa'i tshul khrims mngon par 'phags pas 'jig rten dang 'jig rten las 'das pa kun gyis bsngags shing mchod 'os dam par gyur/ mkhas btsun bzang
gsum byang chub kyi sems dang rtogs pa'i yon tan 'bar bas gzhan phan 'phrin las kyi sgo dbye/ sa steng thams cad du snyan pa'i grangs pas khyab/ phyi nang rig pa'i gnas
mtha' dag la shin tu sbyangs pa mthar son te 'chad rtsod rtsom gsum gyi sgo nas bstan pa'i bya ba rgya chen po mdzad pas snyan grags kyis 'phags pa'i yul nas rig pa smra
ba'i dbang phyug 'phrog byed dga' bos gtsos ston pa

drug tshur rgol bar chas pa na/ tshad ma gsum gyi rig pas rgol ba rnams re re nas sun phyung ste mi smra ba'i brtul zhugs labakod/ ral pa'i khur bregs te dbang rnon chos kyi
rjes su 'brangs pa sogs gangs ljongs su 'phags yul ba'i mkhas pa rig pas sun phyung ba 'di tsam du zad do zhes rgya gar shar nub kun tu rlung ltar grags/ smra ba'i dbang
phyug bod kyi paNDi ta zhes thog ma'i mtshan snyan gyi me tog phyogasasu bye/ dgung grangs dgu pa nas bdun bcur ma gshegs par nyin gcig bar ma chad par chos kyi 'khor lo
bskor bas slob ma yang rtogs pa'i brgyud 'dzin tshogs grub 'phags gsum/ man ngag brgyud 'dzin lho dmar gnyis/ bshad pa'i brgyud 'dzin shar nub gung gsum/ sdom drug bgres
gzhon gyi mkhas dbang nyi shu/ glo zhang rong chag ste skad gnyis smra ba'i lo chen bzhi/ rgya tsha lung gis mtshon sbas pa'i rnal 'byor bzhi/ gtsang nag pa sogs mkhas
btsun chen po bzhi

sgrub pa'i brgyud 'dzin rgyal ba yang dgon pa sogs sde snod 'dzin pa'i mkhas mang stong phrag mang po bskrun par mdzad pa dang / rtsom pa gzhan dring la mi ltos pa'i sdom rig
gnyis kyis gtsos bcu phrag rig pa'i gnas la sman pa'i bstan bcos rnam dag mang po/ bstan 'gyur gyi kha skong dang / 'gyur mang po mdzad cing / khyad par rig gnas phyi
ma gsum gyi srol gsar du phyes/ rje nyid kyis/ lugs 'di gangs ri'i khrod 'di na/ bdag ma yin la sngon chad med/ /zhes gsungs pa ltar/ bod ljongs nang bcu phrag rig pa zhes
pa'i mtshan don gnyis ka yod pa de nas byung bar kun la grags/ 'phags yul gyi slob dpon chen po dpal chos kyi gras pa dang / sher 'byung sbas pa blo brtan ji bzhin mtshungs
pa med pa'i spobs pa'i gad rgyangs che cher bsgrags/ gzhan yang sku che ba'i yon tan gyi ba dan phyogs kun tu g.yo bas sa chen po'i steng na mi'i dbang phyug thams cad
mgon

pa gang gi zhal gyi zla ba blta bar 'dod pas gdan 'dren pa'i pho nya mang po byung ba las/ sngon gyi thugs smon dang kha ba can gyi gdul bya'i don du chen po hor gyi rgyal
po go dan gyi 'dir snang gi phun sum tshogs pa na jing gir gyi lugs bzhin spyod pa las lhag pa med/ tha pa dang thams cad mkhyen pa'i lam ston bla ma zhig gal che bas bod
na sa paN las mkhas pa med gshis gdan drongs shig pa'i bskul nan dang / chos rje nyid la bla ma'i lung bzhin rgya nag tu gdan drangs nas kun gyi phu dud du bkur/ dpag par
dka' ba'i sku gsung thugs kyi mdzad pa du mas mtha' khobs kyi yul ches mang por dam pa'i chos dar bar mdzad/ rgyal po go dan bsnyun las thar ba'i thabs mdzad pas shin tu
dad/ 'on kyang chos 'khor zhig gi skabs gser 'od dam pa'i mdor rus sbal la spu med par gsung pa'i skor la rting tshig mdzad rkyen rgyal blon gyi mtshang la cung phog pas
mtsho khar sgyu ma'i lha khang ngo mtshar can sprul te lan glan par 'dod pas

rje nyid spyan drangs pa na ting nge 'dzin gyis brtan bzhugs kyi me tog 'thor bar mdzad pas sgyu ma'i 'phrul 'khor gshigs par ma nus pas rgyal po 'khor bcas shin tu dad pa'i
gnas la bkod/ lha khang de la byang phyogs sprul pa'i sde'i lha khang zhes grags shing deng sang yang mjal rgyu yod pa yin/ gangs ljongs kyi skye bo kun gyis 'byor par
rtse gcig tu gsol bar zhal skyin du zhal gdams thub pa'i dgongs gsal 'phrin yig tu stsal ba sogs sangs rgyas kyi bstan pa phyogs dus su rgyas par mdzad de mthar byang phyogs
sprul pa'i sde yi gnas der dgung lo bdun cu pa lcags mo phag la rig pa 'dzin pa'i sar gshegs shing rdzogs smin sbyang ba'i sa lam phal cher bgrod de mngon dga'i zhing
khams su de bzhin gshegs pa dri ma med pa dpal zhes bya bar 'tshang rgya bar 'gyur ro zhes lhag pa'i lha dang bla mas dngos su lung bstan par grags shing dus phyis chos
rgyal 'phags par mkhas pa zhig gi dri lan du kho bo'i bla ma chos kyi rje

sangs rgyas nas lo 'ga' thal zhes gsungs so// 'gro mgon chos rgyal 'phags pa ni/ sa paN gyi sku mched zangs tsha'i sras su rab byung bzhi pa'i shing mo lug la 'khrungs/ sa
chen po la bzhugs pa'i byang chub sems dpa' chen po bsam bzhin srid pa bzung ba yin te/ dgung lo brgyad par chos 'khor chen po zhig gi skabs gdugs thogs pa stong sogs dge
'dun khri khrag gi dbus su skye rabs so bzhi dang / kye rdor gyi rgyud dngos po stobs shugs kyi rig pa dang 'brel zhing yid ches lung gis brgyan pa 'chad par mdzad pas kun
gyi 'phags pa zhes bsngags/ 'jam dbyangs sa paN gtso bor gyur pa'i bshes gnyen grangs med bsten te dpal dus kyi 'khor lo sogs phyi nang gi theg pa bod du bzhugs pa'i dam
chos phal mo che thugs su chud par mdzad de thos pa'i mdzod chen po 'dzin pas spobs pa'i gter grol/ rgya nag tu hor se chen gyis snga rting spyan drangs pas bstan pa dang
sems can la sman pa'i bya ba rgya chen po

mdzad/ khyad par lo re'i nang rab byung khri khrag mang po bskrun/ rgya nag tu chos 'khor gcig la dge 'dun khri bdun la chos dang zang zing gser 'gyed gnang / rgyal ba'i bstan
pa la smod pa'i zin shing gi ston pa bcu bdun gyi log rtogs yang dag rig pas tshar bcad de bstan pa la bcug par mdzad/ rgyal po go se las bskul ma zhus pa ltar hor yig
ge med pa rnams hor yig gsar du brtsams par mdzad/ lhag par dbu dang yan lag mtshon rnon pos so sor 'phral te 'od zer mu med 'phro ba'i rgyal ba rigs lnga'i bkod pa bstan
pa dang / tshul khrims kyi phung po yongs su rdzogs pa sogs sku gsung thugs kyi mdzad pa la rgyal po 'khor bcas mi phyed pa'i dad pas mchod gnas thams cad kyi gtso bar
bsten cing chos srid kyi mnga' thang che bas bod chol kha gsum gyi bdag por gyur te 'jam dpal rtsa rgyud las/ de 'og yi ge sa zhes bya/ /lha yi rgyal po zhes bya de/ /tha
ma'i dus la 'byung bar

'gyur/ /zhes pa'i lung bzhin bod kyi bla mas rgyal po gnang ba'i thog ma yin/ bod du yang sangs rgyas kyi bstan pa ris su ma chad pa yongs rdzogs la nye 'khon med par bskyangs
pa'i phyag rjes che/ gsung las skyes pa'i slob ma yang / khang gnyan zhang gsum/ rgyud kyi bka' babs dga' ldan kun bkras gnyis/ man ngag gi bka' babs zhang kun gnyis/
bka' bzhin sgrub pa'i slob dpon bzhi/ nus pa'i bdag nyid rgyal po gnyis/ shar pa dus 'khor ba sogs che ba'i bdag nyid drug snar thang brgyad pa sogs de dus su byon pa'i
kha ba can gyi bla dpon mkhas btsun ji snyed pa de snyed kyis 'phags pa gang gi zhabs spyi bor blangs te gsung gi bdud rtsi gsol bar mdzad pa sogs 'chad rtsod rtsom gsum
phal pa'i blor ma shong ba'i rgyal bstan ha cang dar rgyas su bskyangs shing / lhag par gtsang chu mig ring mor ngur smrig 'dzin khri khrag bdun/ sde snod 'dzin pa stong
phrag 'ga' shas/ skye bo phal ba

bcas 'bum du longs pa la chos 'khor chen po bskor/ gser gyi phung po 'bru ltar spungs te re re'i phyag tu 'gyed pa dang / ja dang 'bru sogs gya nom pa bstangs par mdzad de
bla chen nyid kyis byang chub sems bskyed kyi sdom pa brda' don 'phrod nges su 'bogs par mdzad/ des na 'jam dpal rtsa rgyud las/ yi ge dha zhes sdom brtson nyid/ /ston pa'i
bstan pa gsal bar mdzad/ /ces pa'i dha zhes bya ba'i blo gros kyi mtshan zur dang po dang / tshig gnyis pa'i don sdom brtson rgyal po'i tshul bzung nas ston pa'i bstan
pa rgyas par mdzad pas lung bstan par grub bo// 'phags pa'i sku mched 'gro mgon phyag na ni bod kyi chos srid bskyangs shing shi ba slong nus pa 'khor gsum nyi zer la 'gel
ba grag la phyag mdzas chu bton pa sogs phul du gyur pa'i yon tan can phyag na rdo rje'i sprul par grags/ de'i sras dha rma pa las yab mes kyi chos srid mnga' thang 'dzin
cing sku gzhon nur gshegs/

gdung ring srel gyi phung por gyur pos rgya bod dad pa'i gnas la bkod/ de'i sku brgyud ma byung yang / zangs tsha'i zur sras ye shes 'byung gnas kyi sras bla ma bdag nyid chen
po la rgya nag tu sgrol mas dbugs dbyungs mdzad pa ltar sras bco lnga 'khrungs/ sras bgres pa ti shri kun blos sku mched rnams bla brang khag bzhi la dgos pa'i rin chen
sgang pa'i gdung las bla ma dam pa bsod nams rgyal mtshan 'khrungs/ rje 'di ni gsan bsam rgya mtsho'i mthar son te gangs can mkhas grub phal mo ches zhabs la btud pas
slob brgyud du ma gtogs pa med pa lta bu yin/ gdung de la rgya gar shes rab rgyal mtshan/ bdag chen blo gros rgyal mtshan sogs mkhas btsun grub pa'i khyu mchog bsam mi khyab
pa byon/ lha khang bla brang pa'i gdung las kyang mkhas grub mang po byon zhing / deng sang gi 'khrul med gdung brgyud 'di dag ni dus mchod bla brang gi gdung ste skyes
chen mkhas grub bar ma chad pa byon zhing bar skabs su

sngags 'chang chen po kun dga' rin chen gyis sa skya'i phyi nang gi rten/ 'dus sde'i khrims/ bshad srol phyag len/ snying po'i nyams bzhes sogs sa bstan la sman pa'i mdzad
pa bskyangs/ de nas 'jam mgon a mes zhabs nas bzungs da lta pho brang gnyis kyi gong ma bdag khri rin po che dang / gong ma rin po che mched zhal yab sras kyi bar gdung rabs
tshar du dngar ba 'khrul med rim byon rnams kyi mkhas pa'i rnam dpyod/ grub pa'i rtsal/ chos srung bran du 'khol zhing snang srid 'dod rgur bsgyur ba'i grub mtshan mthong
chos su mngon pa ma zad/ slob dpon chen po dang jo bo rje'i lung / rje sa chen la logs gzhi thams cad 'jam dbyangs kyi gang ba'i gzigs snang bcas kyis gdung brgyud rim
pa tshad ma'i skyes bur yang dag par shes nas so/ gsum pa bstan 'dzin skyes chen ji ltar byon zhing / bstan pa dar rgyas su mdzad tshul ni/ rje btsun gong

ma lngas shing rta'i bka' srol gsar du gtod par mdzad de/ slob tshogs bgrangs kyis mi langs pa rnams nas brgyud de chos rje bla ma dam pa la bshad sgrub thams cad kyi bka'
babs shing / gdung brgyud rim pa dang / rjes 'brangs bstan 'dzin gyi skyes chen mkhas btsun grub pa'i dbang phyug gangga'i rdul rnyed kyi grangs dang mnyams pas ༸rgyal ba'i
bstan pa byang phyogs su dar bar 'gyur ro zhes pa'i lung bzhin deng bar gangs ljongs su khyab brdal du dar bar gyur to/ /gzhan yang chos rje khu dbon gyi slob ma dzo ki
mang pas shar nub phyogs kyi gling phran mang por 'chad nyan rgya che mdzad pa mngon la/ bod du yang snga 'gyur rnying ma'i so zur gnub gsum gyi gdung brgyud dang / gu
ru chos dbang sogs bka' gter gyi skyes chen du ma/ bka' gdams bya yul ba/ do kong pa/ mchim nam mkha' grags/ bcom ldan rig ral sogs kyis chos rje khu dbon las gsung gi bdud
rtsi blangs/ phyA

pa chos seng dang nyang bran chos seng sogs kyis sa chen yab sras las zab don gyi smin grol gsan/ bka' brgyud stong gi chu 'go 'gro mgon phag grus sa chen lo bcu gnyis bsten
te zab rgyas kyi gdams pa gsan/ lam 'bras kyi gzhung bshad bshad mdzod mar grags pa mdzad/ karma pa dus gsum mkhyen pas sa chen gyi dngos slob dpal rga lo dang / a seng
sogs las lam 'bras gsan/ shang pa bka' brgyud rmog lcog pa dang / gnyan ston sbas pa'i rnal 'byor gyis a seng dang / rje btsun grags pa mnyes pa gsum gyis yun ring bsten/
kun mkhyen bu ston rin po che nas ti shI kun blo dang / bla ma dam pa sogs las sa skya'i sngags dang mtshan nyid kyi skor phal cher gsan/ jo nang kun mkhyen chos sku 'od
zer ni sa paN gyi gsung las skyes pa'i slob ma yin/ dol po shes rab rgyal mtshan ni sa skyar mtshan nyid kyi phyogs la sbyangs brtson mdzad/ 'gro mgon 'phags pa'i slob
ma shong ston rdo rje rgyal mtshan

nas bzangs dpang lo/ zhwa lu lo chen/ bo dong phyogs las rnam rgyal gyi bar byon pa rnams sa skya pa'i dge ba'i bshes gnyen du gtogs/ khong gi grub mtha' sa skya par zhal gyis
bzhes tshul nyid kyi rnam thar na gsal/ sems dpa' chen po rgyal sras thogs med bzang po dang / kun mkhyen klong chen pa/ sde srid phag gru sogs kyis chos rje bla ma dam
pa bsod nams rgyal mtshan las lam 'bras sogs gdams pa bsam gyis mi khyab pa mang po gsan/ karma pa drug pa mthong ba don ldan gyi gzhung lugs mtha' dag rong ston chen
po las gsan/ rje bdag nyid chen po yab sras gnyis ni sa skya'i las chen red mda' ba chen po'i zhal slob rab 'byams smra ba bdun gyi nang tshan dang / mkhas grub rje ni bka'
bcu smra ba bcu phrag gi nang tshan yin/ gzhan yang rje rin po ches nya dbon thams cad mkhyen pa dang / bla ma dam pa/ sa bzang ma ti paN chen las kyang zab rgyas kyi
chos mang du gsan/

mtshan nyid sa lugs dang / sngags bu lugs gtso bor mdzad pa 'jam mgon bla ma rang nyid kyi rnam thar las byung ba sogs gangs ljongs su byon pa'i mkhas grub phal mo che dngos
dang brgyud pa'i sgo nas sa skya pa'i slob rgyun du ma gtogs pa med pa gzur gnas spyod ldan yongs kyi spyod yul du gyur/ gzhung bshad pod chen lnga'i bshad srol la sngar
sa dge'i mtshan nyid pa rnams kyi gsung rgyun du/ phar phyin g.yag la thug dbu ma red la thug tshad ma nya la thug 'dul ba bya la thug mdzod brang ti'am mchims la thug
ces grags pa'i dge ba'i bshes gnyen chen po de dag phal cher sa skya'i chos brgyud 'dzin pa sha stag yin pas/ de dag gis rgyal bstan dar rgyas su spel ba'i drin las deng
sang gi bar ris su ma chad pa'i chos grwa rnams su gzhung lugs mtha' dag la 'chad rtsod rtsom gsum khyab brdal rgya che byung ba yin zhing / lhag par sa skya'i mkhas pa gangs
can mdzes pa'i rgyan drug tu grags

pa ni/ mdo la mkhas pa g.yag rong rnam gnyis/ sngags la mkhas pa kun dga' rnam gnyis/ mdo sngags gnyis kar mkhas pa go shag rnam gnyis kyis gtsos 'dul 'dzin bshes gnyes mkhas
pa chen po nam mkha'i skar tshogs ltar byon zhing de dag re re la yang slob tshogs grangs tshad bzung du med pa byon pas shes bya'i tshogs kun 'dar bar bgyid pa'i mkhas
pa'i tshogs kyis bod ljongs dwogs por byed pa lan mang du byung zhing / sde snod gzhung lugs 'chad nyan gyis gtan la phab tshul yang / phar tshad 'dul mngon dbu ma sdom
gsum la/ /pod chen drug tu sa skya pa rnams bzhed/ /ces dang / so thar mdo dang mdo rtsa 'dul ba'i skor/ /tshad mdo rnam 'grel rnam nges tshad ma'i skor/ /kun las btus dang
mdzod gnyis mngon pa'i skor/ /byams chos lnga dang spyod 'jug phar phyin skor/ /rtsa 'jug bzhi gsum ches zab dbu ma'i skor/ sde bdun mdo bcas dgongs 'grel

rig gter skor/ /sde snod rgyud sde spyi 'grel sdom gsum ste/ /de rnams grags chen bco brgyad zhes su grags/ /zhes pa de dag la sbyangs pa mdzad de bka' bzhi pa dang / bka'
bcu rab 'byams sogs kyi mtshan bzhes srol yod pa ma zad/ deng gi bar mtshan nyid bshad grwa chen po stod smad bar gsum du gzhung lugs rgya mtshor 'chad nyan rang rkang tshugs
pa yod/ de bzhin ngor rdzong tshar gsum la bka' babs pa'i gsang sngags rgyud sde rnam bzhi'i dbang lung man ngag gi rgyun phyag bzhes 'khrul med ldan pa'i sgrub mchod
khag brgya phrag mang po dang sgrub pa'i rgyal mtshan 'dzin pa la gcig tu brtson pas mchog gi dngos grub brnyes shing 'ja' lus 'od skur dengs pa rje btsun bsod nams rtse
mo dang grub chen thang stong rgyal po sogs lam gyi drod rtags mngon du gyur pa'i grub thob bya khyu 'phur ba bzhin byon pa yang grangs kyis mi chod pa yin/ bstan 'dzin
gyi skyes bu de rnams kyis rgyal ba'i bstan pa rin po che la dgongs te sde

snod 'dzin pa'i dge 'dun gyi 'dus sde che rgya mtsho'i gos can la rin chen phra tshoms kyis brdal bzhin mdzes pa btab pa'i grangs ni smos kyis mi langs mod/ brgyud 'dzin grags
che ba 'ga' zhig gi gdan sa la/ de yang ngor e waM chos ldan ni/ sngags la mkhas pa kun dga' rnam gnyis zhes pa'i nang tshan ngor chen rdo rje 'chang kun dga' bzang pos
rab byung bdun pa'i sa bya/ phyi lo 1489 lor phyag btab/ 'phags pa dge ba'i rtsa ba yongs su 'dzin pa'i mdo dang / mdo sde padma dkar po sogs las rgyal ba'i lung gis mngon
par bsngags pa'i skyes bu chen po de rab byung drug pa'i chu khyi lor 'khrungs/ tshul khrims dang ting nge 'dzin dang thos bsam sgom pa'i shes rab dang gzungs dang spobs
pa sogs 'gran pa'i zla med pas 'chad rtsod rtsom gsum gyis rgyal ba'i bstan la ston pa gnyis pa lta bu'i bya ba mdzad/ gsung ngag lam 'bras tshar brgyad cu/ rdor phreng
drug cu lhag gis mtshon dbang 'khrid man ngag gnang ba

grangs las 'das shing / tshul khrims dag pa'i rgyu mtshan gyis bsnyen rdzogs kyi sdom pa zhus pa yang khri khrag brgal/ rtsod pa'i dus kyi rdo rje 'chang zhes grags/ mkhas
shing dngos grub brnyes pa'i zhal slob kyang bsam gyis mi khyab pas stod smad bar gsum du dgon lag brgya phrag 'ga' shas yod/ de'i gdan sa dang po mus chen 'khor lo sdom
pa nas bzungs da lta'i bla khag bzhi'i mkhan chen zhal bzhugs rnams kyi bar mkhan rabs drug cu re dgu gsum ldan 'dul ba 'dzin pa sha stag byon pas rje ngor pa'i bzhugs khri'i
steng nas lo ltar lam 'bras chag med du gnang bas mtshon gtan bzhugs dge 'dun lnga brgya skor dang lo ltar phyogs kun nas 'dus pa shin tu mang zhing bstan pa bkur bsti
bcas pas dar rgyas che/ gdan sa 'og ma rtsed gdong ni/ 'jam dbyangs nam mkha' bkris kyis rab byung brgyad pa'i sa mo bya/ phyi lo 1489 lor phyag btab dus mchod bla brang
gi gdung rabs rnams kyis bskyangs/ khri

chen bsod nams lhun grub sogs bstan 'dzin mang du byon/ bar skabs ngor mkhan chen rdo rje 'chang ngag dbang blo gros gzhan phan snying pos gsung ngag slob bshad stsal ba sogs
kyis bshad sgrub kyi 'byung gnas su gyur/ 'phan yul na lendra'i chos sde ni/ mdo la mkhas pa kun mkhyen rong ston chen po shes bya kun gzigs kyis rab byung bdun pa'i shing
yos/ phyi lo 1435 lor phyag btab/ rje 'di shar rgyal mo rong du skra ki si ta zhes pa'i rgyal rigs su rab byung drug pa'i me mo lug lor 'khrungs/ rje btsun byams pa
mgon po'i rnam 'phrul du tshad ma'i lung dang gtan tshigs yang dag pas grub par ma zad/ sku'i skye phreng 'phags bod kyi paNDi ta mang po dang / lhag par ka ma la shi la
sogs sngon gnas rjes su dran par zhal gyis bzhes/ gzhung lugs 'bum phrag bco brgyad thugs la mnga' ba'i mkhas pa chen po g.yag mi pham chos kyi bla ma gtso bor gyur pa'i
gangs ljongs kyi mkhas pa mang po dang /

'phags yul gyi paNDi ta nags kyi rin chen sogs las bka' dang dgongs 'grel gyi gzhung lugs rab 'byams ma lus pa gsan te thugs su chub par mdzad cing / dgung grangs nyer gnyis
nas brgyad cu rtsa bzhi'i bar yang dag rin pa bzhi'i sgo nas 'chad pa ngag gi rnal dpyod mkhas pa mgu ba bskyed pa'i legs bshad kyi skyes lam thon pa'i bu chen bstan pa
'degs pa'i ka chen bzhi/ gangs can mdzes pa'i rgyan brgyad dang / mchog gnyis/ mdzad spyod mtshungs pa'i bu chen gsum/ phyi tshar gyi bu chen bstan pa'i gsal byed bcu bdun/
yang tshar gyi bu chen grags pa can bzhi sogs slob ma sde snod 'dzin pa drug stong tsam bskrun par mdzad cing / rtsod pa'i tshe tshig don mi 'gal ba'i dam bca'i 'dzin
stangs/ 'gal 'du'i rig pa'i 'phen lugs/ lung rig zab mo'i mdzod 'dzin cing shin tu phra ba'i gnas tshul mkhas mang gi dbus su brgal rtags kyis gtan la phab pa sogs gzhan
dring la

mi ltos par spobs pa'i gter grol zhing gsang bu na'u tog sogs mtshan nyid kyi bshad grwa mang por 'chad rtsod rtsom gsum gyi rnam dpyod rtsal du bton pas gangs ljongs mkhas
kun mgrin gcig gis rong ston smra ba'i sengge zhes pa'i mtshan gyi me tog 'thor/ gzhung chen phal cher rgyud thog tu 'khel ba'i nyams len la sbyor lugs bsgom rim mang po/
/'bum stig sogs gzhung chen bzhi bcu'i rnam bshad ngo mtshar can dang / bstod tshogs/ gtam tshogs/ rgyud sde'i skor mang po dang / gzhung lugs drug cu'i spyi sdom sogs
gzhung tshan sna tshogs sum brgya brgal ba sogs rtsom pa'i phreng bas rgyal bstan mdzes par mdzad cing / chos nyid kyi bden pa mthong ba'i rtags su shi ba slong ba dang /
yar 'brog g.yu mtshor bya ltar lding ba sogs rdzu 'phrul dang / spyan lnga mngon shes sogs sa drug pa'i mngon rtogs gsung rab nas byung ba ltar mnga' zhing / dgung lo brgyad
cu gya bzhir dga' ldan du zhal gyis ches bzhin byon/ sku

gdung nor bu dbyig tu gyur pa deng bar mjal rgyu yod/ de'i gdan sa dang po thugs sras kun mkhyen bkra shis rnam rgyal ni nyin ltar chos thun sum cu rtsa gnyis/ mtshan mor 'khrid
chen khag sogs yi ge la ltos ma dgos shing / rig pa'i dbang phyug mang po rtsod pas pham par mdzad pa sogs mkhas grub gnyis ldan zhig yin/ rong ston chen po nas mkhas
rabs bdun yan lo nyi shu ring dge 'dun stong gnyis gsum longs pa khang tshan 45 sogs yod kyang skabs der mi 'tshams pa'i bar chad du mas stong la thug pa na/ bdag chen
blo gros rgyal mtshan gyis 'od gsal lha'i rigs zhwa lu sku zhang pa chen po yer par rdo rje rnal 'byor ma las dpal dus kyi 'khor lo'i dbang yongs rdzogs dngos su nye brgyud
du nos pa'i mkhas grub kyi khyu mchog mkhyen rab chos rje rin po che gdan drangs par mdzad/ mkhan thog brgyad pa 'di nas deng sang bar nyung mthar dge 'dun bzhi brgya
nas chag ma myong zhing mdo sngags bshad sgrub kyi rgyun ma

chad par gnas/ de nas bzung lha rigs lce'i sdom brtson gyi phreng ba skye bu chen po rin chen mkhyen brtse dbang po'i bar mkhas grub rim byon gyi da bar lce'i khri rabs bco
brgyad dang / gdan rabs nas brtsis na nyi shu rtsa drug bar byon/ khri rabs dgu pa mkhyen rab byams pa'i dbon zhabs drung nor bu'i sku phreng bzhi pa rje bla ma gzim 'og
rdo rje 'chang byams pa kun dga' bstan 'dzin gyi bar byon/ dgon 'dir mtshan nyid kyi rtsod grwa dang / rgyud grwa rtse gcig bsam gtan la gzhol bas sgrub pa'i rtags thon
pa sogs deng bar mdo sngags snyan rgyud zab mo'i 'byung gnas su gyur te deng dge 'dun bdun brgya skor dang / tshogs chen gcig grwa tshang gnyis/ khang tshan lnga/ bla brang
khag gsum dang / dgon lag dbus gtsang nas/ tsha ba rong / a mdo/ rgya rong bar grangs med yod/ gtsang 'bras yul skyes tshal ni/ rong ston chen po'i dngos slob byams chen
rab 'byams pa

sangs rgyas 'phel gyis rab byung brgyad pa'i sa sbrul/ phyi lo 1449 lor btab cing mtshan nyid kyi grwa sa chen por gyur/ gzhi gsum bshad grwa sogs rgya che yod cing / sde snod
smra ba'i bu slob 'jam dbyangs kun dga' chos bzang gis gdan sa bskyangs/ gzhan yang gsung las skyes pa'i mkhas pa'i tshogs kyis sa kun khebs pa lta bur gyur te de yang
mdo sngags gnyis ka la mkhas pa kun mkhyen go ram pas rta nag thub bstan rnam rgyal gling rab byung brgyad pa'i sa byi/ phyi lo 1478 lor nyams gsos kyis phyag btab/ chos
rje 'di rab byung bdun pa'i sa bya lor 'khrungs/ rong ston rab sras/ ngor chen sogs mkhas grub mang po bsten pas mkhas pa'i rtser son/ sa skya'i rje btsun gong ma'i gsung
rab rtsal du thon pa'i phrin las che bar byung / sa skya lha khang chen mo'i bshad grwa'i rgyun yang 'di nyid las byung ba yin/ deng mkhan chen budha'i bar gzhung lugs

'chad nyan gyi bshad grwa rgya che tshugs mus su yod/ go ram pa'i slob ma mus thugs rje dpal bzang gis 'jad thub bstan yangs can btab/ mkhan chen dbang phyug dpal bzang dang
/ paN chen ngag chos kyis bskyangs/ byams chen rab 'byams pa'i dngos slob paNDi ta 'bum phrag gsum pas btab pa mnyan yod pa rgod gshongs dang/ 'jam dbyangs kun dga' chos
bzang gi slob ma gzhung brgya dngos grub dpal 'bar gyis btab pa'i chos 'khor lhun po/ paN chen lha dbang blo gros kyis btab pa'i bzhad ri skyes tshal 'og ma bcas mtshan
nyid kyi grwa sa chen po skyes tshal dgon ma lag drug las gyes pa'i dgon chen khag mang po dang don yod dpal dpal bas btab pa'i se lung dgon/ rong ston gyi dngos slob paN
chen shAkya mchog ldan gyis bskyangs te thub bstan gser mdog can zhes mtshan nyid kyi grwa sa chen po dang / 'phan yul du bka' gdams pa'i bshes gnyen chen po glang ri thang
pa'i gdan sa yang rje 'dis slar gso

mdzad de dngos gtsang yod/ gtsang bzang ldan chos sde ni/ rje btsun kun spang chos grags pas phyag btab/ sde snod 'dzin pa'i mkhan rabs mang du byon/ lo ltar dgon ma lag bcu
gsum sdebs 'dzoms kyis mdo sngags bshad sgrub sngar srol nyams med yod/ mus chen 'khor lo sdom pa'i gdan sa ni mus su bsam gling stag mo gling kha sogs dgon pa mang po
yod/ gtsang myang stod shel dkar rgyal rtse'i chos sde ni/ chos rgyal rab brtan kun bzang 'phags kyis btab/ sa bu dge gsum gyi grwa tshang khag bcu drug tsam yod cing deng
bar dar rgyas che/ gzhan yang rje red mda' ba dang / sa bzang ma ti paN chen/ stag tshang lo tsa ba smra pa shes rab rin chen bcas kyi gdan sa yang yod/ dbus gong dkar
rdo rje gdan ni/ sngags la mkhas pa rdzong pa kun dga' rnam rgyal gyis rab 'byung brgyad pa'i shing spre/ phyi lo 1464 lor phyag btab/ rje 'di

ni thu mi rigs su rab byung bdun pa'i chu khyi lor 'khrungs/ mkhas btsun bzang po'i yon tan 'gran gyi zla med du gyur/ rgyud sde bzhi dang 'brel ba'i dkyil 'khor du ma'i sgrub
mchod las rim gar sogs kyi phyag len btsugs/ chos skyong 'go zhing mthu stobs nus pa'i grags pa che/ sa skya rdzong lugs dang / bu slob 'dres ma'i mchod rgyun bskyangs/
deng bar smin grol gyi rgyun nyams med yod/ dpal gyi bsam yas ni sngon mkhan slob chos gsum gyis phyag btab dar rgyas su mdzad pa las phyi dar skabs sa paN dang / bla
ma dam pa/ sngags 'chang chen po sogs kyis nyams gso chen po mdzad par rab byung gra tshang gi zhal 'dzin dgon bdag gzhung gnas nas sa skyar gnang ste mkhan po yang sa skya
nas phebs srol yod/ stag kun dga' dpal 'byor gyis bskyangs pa'i skyid gshongs ra ba smad/ dgon ma lag rong ston chen po'i slob ma shel grong paN chen blo gros chos kyi
rgyal pos btab pa'i

rdo phud chos 'khor dang / shel grong dgon/ kun mkhyen bkris rnam rgyal gyis btab pa'i rnam rab dwags po grwa tshang / mkhyen rab chos rjes btab pa'i snye mo phyam mgon/ ga
zi ka bcu shakyA blo gros kyasi btab pa'i rnam rgyal gser khang / grwa pa mngon shes kyi gdan sa grwa thang dgon par mkhas dbang bstan 'dzin phun tshogs kyis sa ngor tshar
gsum gyi chos rgyun dar rgyas su mdzad/ kha che paN chen gyis btab pa'i grwa phyi tshong 'dus tshogs pa dngos gtsang dar rgyas su yod/ gzhan yang stag khu bid/ 'phra mgu
zhi ba grwa tshang / yar 'brog shing mang ri do sogs dbus gtsang du dgon sde che phra smos kyis mi langs pa nyi zla rgyu skar gyi phreng ba lta bu thub bstan lhun po'i
mdzes rgyan du gyur/ lhag par gtsang 'dar grang mo che ni/ tshar chen rdo rje 'chang gi gdan sa'i mthil du mdzad/ de nas bzungs mkhan chen ngag dbang blo gsal phun tshogs
bar mdo sngags rgya mtsho'i bdag nyid sha

stag gis bskyangs/ yar klung bkris chos sde ni tshar chen rin po che'i dngos slob rtse tshogs mkhan chen yol ba gzhon nu blo gros kyis btab cing gnas gsar ba'i dbon brgyud
dang mchog sprul 'gran zla med pa rim pas bskyangs shing bshad sgrub rgya che bkod gtsang yod/ tshar lugs zhes yongs su grags pa ni/ bla ma dam pa las ngor chen yab sras
dang / 'khon gdung zhal ngo tshigs brgyud du byon pa sogs mdor na snyan brgyud zab chos gser chos bcu gsum mgon po che chung sogs man ngag gdams pa'i bka' thams cad bdag
chen rdo rje 'chang blo gros rgyal mtshan la babs/ des rdo ring kun spang pa chen po la bum pa gang byo'i tshul du gnang / des kha'u brag rdzong sogs su sku tshe hril por
sgrub pa'i rgyal mtshan btsugs pas rtogs pa'i go 'phang mthon por gshegs/ zab gsang sengge'i sgra dbyangs rgyun mi 'chad par bsgrags pas rje btsun kha'u pa'i ring lugs zhes
grags/ de la slob ma mang du

byon pa'i nang nas snyan brgyud bstan pa'i srog shing tshar chen chos kyi rgyal po blo gsal rgya mtsho ni/ rab byung brgyad pa'i shing stag lor 'khrungs/ mkhas btsun bzang
po'i yon tan ngang gis sad/ thams cad mkhyen pa dge 'dun rgya mtsho las rab tu byung / chos grwa chen po bkra shis lhun por mtshan nyid kyi theg pa la sbyangs shing rgyal
sras zhi ba lha'i brtul zhugs 'dzin pas mkhas mang gi spobs pa 'phrog/ sngon gyi thugs smon sad pa dang/ lhan cig byed rkyen rdo rje rnal 'byor mas mngon sum lung bstan
pa bzhin kha'u brag rdzong du rdo ring he ru ka las slob bshad snyan brgyud tshad ma bzhi ldan gyis mtshon zab rgyas kyi gdams pa bsam gyis mi khyab pa gsan/ nyams su bzhes
pas drod rtags mngon du gyur cing / lhag par rje btsun rdo rje rnal 'byor mas khro phu dang / srin po ri/ 'phan yul bcas su dngos su rjes su bzung bas grub pa mchog gi
go 'phangs mthon par gshegs/ dpal zhwa lur bu

ston rin po che'i khri la zhabs pad bkod cing / snga phyir gsar rnying ris med kyi dam pa drug cu rtsa gsum bsten nas gangs ljongs su zab don yod do cog gi mtshon thun min
nyams len sgrub pa'i gdams pa zab mo mtha' dag gi bka' babs/ snyigs dus kyi rdo rje 'chang gnyis par gyur te mkhan chen mkhyen brtse'i dbang phyug dang / kun mkhyen klu sgrub
rgya mtsho rnam gnyis kyis gtsos tshar pa'i brgyud 'dzin mkhas grub chen po dang / gzhan yang grub mtha' ris su ma chad pa'i zhal slob grangs med byon pas thugs nyams
su bstar cing zung 'jug grub pa'i go 'phangs mthon por bsnyegs pa de dag gis gdams pa'i rgyun mi nub par bzung ste tshar lugs thun mong ma yin pa zhes 'bur du dod pa'i
lugs srol gnas bzhin pa 'di'o// tshar chen yab sras kyi dngos slob khyab bdag dbang phyug rab brtan gyi thugs sras bka' 'gyur ba chen po mgon po bsod nams mchog ldan/ de'i
zhal slob kyi gtso bo khyab bdag zhwa

lu ba dang / lhag par ༸gong sa lnga pa chen po rnam gnyis byon/ kun gzigs lnga pa chen pos gdul zhing bsil ldan ra ba'i ljongs su sil bur gyur ba'i 'gro rnams phyogs 'then
sogs rgud pas ches ngal ba las skyob phyir 'dzam gling che rgu yongs kyi cod paN du zhabs sen rnam par bkod de bod gangs can pa'i chos srid yongs kyi bdag por bzhengs nas
ci bder skyong ba'i skabs/ rigs bdag mgon po bsod nams mchog ldan las gsung ngag slob bshad shin tu zhib pa lam skor yongs rdzogs bcas gsan bzhes kyi thugs dam gtso bor
mdzad/ lam 'bras slob bshad khrid yig chen mo'i zhal skong zin bris dang / tshar lugs bla ma bzhi'i rnam thar ljags bsgrigs dpar bskrun sogs rgya che mdzad/ khyad par bar
der gsung ngag lam 'bras slob bshad kyi phyogs la man ngag zab chos 'chad pa'i ljags ring skyong ba dbang po'i gzhung ris kyi spun zlar chas pa ni/ zhwa lu mkhan chen gdan
zhus kyis bla slob yongs rdzogs la gzhung

gnas nas mthun rkyen gnang ste lho ngos su lam 'bras slob bshad smin rgyas tshugs pa'i bdag rkyen las rgyun gong 'phel du gyur te gsan mi'i gtso bo na lendra bco brgyad mkhyen
rab byams pa nas bzungs sa chen kun blo'i bar bla ma bzhi po de dag gi 'phrin las la brten lam 'bras slob bshad kyis mtshon snyan brgyud tshang ma deng sang bar sa ngor
gyis mtshon bod ljongs kun tu grub mtha' phal mo cher khyab cing dar rgyas che ba yang ༸gong sa lnga pa'i bka' drin kho nar nges/ de bzhin bod mdo stod sde dge chos rgyal
rim byon gyi gdan sa dpal lhun grub steng ni grub chen thang stong rgyal po dang / sde dge chos rgyal po thar bkra shis mchod yon gyis btab/ dgon chen der bshad sgrub
dar rgyas che zhing deng bar bka' bstan gsung rab rgya che'i par mdzod dang / dge 'dun chig stong bdun brgya skor yod/ zhu chen ma hA paNDi ta tshul khrims rin chen sogs
mkhas pa'i 'byung gnas su gyur te sa ngor tshar gsum gyi ring lugs rma med dar

rgyas che/ khyad par snyigs dus kyi thub dbang gnyis pa kun gzigs mkhyen brtse dbang pos sgrub thabs kun btus kyi bka' bsdu mdzad pa sogs ris med kyi grub mtha' spyi dang /
khyad par sa ngor tshar gsum gyi bstan pa mtha' khyab tu spel/ mgon de'i thugs sras gsang bdag blo gter dbang pos rta nag mkhan chen mi pham sengge rab rgyas dang / ngor
dpon slob ngag dbang legs grub las tshad ma dbu phar 'dul mdzod sdom gsum sogs gong ma'i bzhed rgyun ma nyams pa gsan te pod chen lngar 'grel pa gsar bsgrigs mdzad pa'i
'chad nyan yang dar rgyas su yod/ khyad par rje 'dis gsang chen bka'i bsdu ba chen po mdzad de gangs ljongs su 'gyur ba'i sgrub brgyud shing rta brgyad kyi rgyud sde yod
do cog gi dbang chen khrid lung man ngag rgyud bshad bcas khungs ldan nyams med yod pa rnams phyogs bsdus kyis rgyud sde rin po che kun btus pod so gnyis dang / lam 'bras
slob bshad pod bcu bdun sogs phyogs bsdus dang

'chad spel rgya chen pos stod smad kun tu khyab par mdzad/ lhag par blo gter rje yab sras kyi thugs sras mchog gyur skyes bu dam pa 'khor lo'i mgon po mkhan chen rdo rje 'chang
ngag dbang blo gros gzhan phan snying po'i zhal snga nas gtsang phyogs su 'chad spel rgya che gnang ba'i mthus deng bar 'phrin las kyi slob tshogs kyang mang po yod/
sde dge rdzong gsar bkra shis lha rtser mkhyen sprul chos kyi blo gros kyis sa skya'i grags chen bco brgyad gtso bor gyur pa'i ris med kyi bshad gra tshar lugs gtso bor
gyur pa'i sgrub gra gsar 'dzugs bskyangs/ de dag gis mtshon sde dge khul du dgon che phra ha cang mang po dang / khrom rgyal ba byang chub kyis btab pa'i khrom rdo dgon dge
'dun stong phrag lhag yod pa dang / sga stod du sa lo 'jam dpal rdo rjes phyag btab pa'i e waM gnyis pa skye rgu don grub gling zhes pa'i dgon chen bshad sgrub khrims
gtsang ngo mtshar can dang / 'jam mgon mkhyen kong rnam gnyis dang / thar rtse

mkhan chen 'jam dbyangs rin chen rdo rje'i thugs sras gzhung lugs rgya mtsha'i pha mthar son cing / rtse gcig sgom pa'i nyams bzhes la brten nas chos rje sa paN gyis dgyes
'dzums g.yo ba'i zhal dngos gsum du gzigs pas the tshom gyi dra ba chod cing gsung ngag lam 'bras kyi nyams len dpyis phyin pas zung 'jug gi go 'phang sku tshe der mngon
du gyur pa 'jam mgon ngag dbang legs pa dang / mahA paNDi ta sde gzhung mchog sprul a 'jam rin po che yab sras rnam gnyis kyis chos 'khor rgya chen bskor te 'og min gnyis
bar byin gyis brlabs pa'i gnas sga thar lam dgon dang / gzhan yang sga thub bstan dgon sogs mang po yod/ khri 'dur skal bzang dgon sogs dang / gzhan yang rdza chu kha/ tre
hor/ nang chen/ rmar khams/ brag g.yab/ li thang/ dar mdo/ g.yon ru/ mi nyag nyag rong/ tsha rong/ rgya rong sogs mdo khams khyon du dgon khag mang po dang /

mdo smad a mdo rnga ba'i nang chos rje chos grags bzang pos phyag btab pa'i dhI phu chos rjer grags pa'i mdo sngags kyi gra tshang chen po dge 'dun stong longs pa dang / de
la khongs gtogs dgon lag brgya dang brgyad sogs yod/ mdor na stod la dwags rgya bal mnga' ris nas smad tsi na'i yul mgo thon zhes pa'i bar sa lugs kyi chos sde che phra
stong phrag 'ga' shas mchis pa'i mtshan gyi rnam grangs ni smos kyi mi lang ngo/bzhi pa/ lugs de mchog tu dge ba'i khyad par 'phags tshul brjod pa ste/ mdo las dge slong
dag gam mkhas rnams kyis/ /bsregs bcad brdar ba'i gser bzhin du/ /legs par brtag la nga yi bka'/ /blang bar bya yi gus phyir min/ /zhes pa ltar rje btsun gong ma de rnams
kyis mdo sngags kyi chos tshul gang dang gang la yang tshong 'dus kyi zong bzhin du gang byung thugs 'phrad mi mdzad par/ thog mar gang las brgyud

pa'i khungs ston pa sangs rgyas dang / khyab bdag rdo rje 'chang la thug pa/ legs par gsungs pa'i bka' mdo rgyud mtha' dag rang stobs kyis bkral nus pa'i paNDi ta chen po rnams
dang / grub pa'i slob dpon chen po rnams kyis dpyad pa gsum gyis bkral te sgom pas thugs nyams su bzhes pa/ lo paN tshad thub rnams kyis bsgyur bshad 'chad nyan gyis
bsregs bcad brdar ba'i gser bzhin gtan la phab pa de dag kyang mdo rgyud man ngag phyogs re bas chog par mi 'dzin pas chos phyir 'bad pa brgya phrag gis sgrub par mdzad
pa'i ring lugs rnam dag 'di nyid gdul bya grangs tshad med pa dang / blo gros kyi rtsal ji ltar che yang bslab bya'i mthas mi gtugs pas yongs rdzogs bstan pa'i chos mdzod
chen por gyur pa dang / chos khungs btsun zhing blta sgom spyod pa'i gnad mtha' dag khyad par du 'phags pa dang / bzhed gzhung de dag gong ma'i brgyud 'dzin skyes bu dam
pa mkhas grub chen po

grangs med byon pa rnams kyis 'chad rtsod rtsom gsum gyi mdzad pa rgya chen po'i sgo nas rgyal bstan yongs rdzogs 'degs pa'i srog shing lta bur gyur pas phyag rjes che zhing
/ lung sde snod gsum dang / nyams len bslab pa gsum gyi gnad mtha' dag la 'chol bar mi spyod pa chos dang chos min rnam 'byed sdom gsum rab dbye kha skong sogs dpyad pa
che bas mtshon mdo sngags gang gi gnad la yang dgongs gzhi dgos pa mtha' dag lung rig zab mos thub pa'i dgongs pa ji bzhin 'gal dang ma 'brel med pa'i phra zhib so sor phyes
shing de dag kyang nyams len gcig gi thog tu bsgril thub pas bstan pa thams cad nang 'gal med du rtogs/ gzhung lugs thams cad gdams par shar ba'i lam gyi gnad 'gag gcig
tu bsdoms thub pa sogs mdo sngags gang gi skabs su yang brgyud pa'i man ngag 'khrul med skyong bas gzur gnas mkhas dbang 'bum gyis brtag kyang mi 'phrog yid ches kyi
dad

pa skye ba'i gnas su gyur pas ring lugs 'di nyid khyad par du 'phags so/ khyad par gsung ngag lam 'bras snyan brgyud tshad ma bzhi ldan ni rgyud dang man ngag gi gzhung khyad
du 'phags mod 'dra ba rgyu mtshan du byas nas rgyud gzhan du gol ba dang / gnad ma rtogs pas rtsa ba med tshul sogs gzhan dang gzhan du 'don pa snod kyi dbye bas byas
kyi chos 'dris mdzad na rgyud dang brgyud pa'i khungs chod cing / nyams su bzhes na zab khyad rtogs pas gang zag gcig 'tshang rgya ba'i lam cha lag yongs su rdzogs pa 'di
lta bu ni zab don gyi nang nas kyang srid dka' ba tsam mo// de yang gzhi lam 'bras gsum dbang gi che bas bsre ba bzhi sogs kyis dbyer med du nyams len rgyud thog la sbyor
shes tshe mdo sngags kyi lam gyi zab gnad rnams dus gcig la sgom shes pa dang skyon yon tan du slong / bar chad dngos grub tu len shes pa sogs 'byung zhing / nang gi rten
'brel gyi che bas lam dang 'bras bu'i chos thams cad la nang nas nges shes skye ba

yin no/ gzhan yang 'dus pa las/ phyi ru nyan thos spyod pa bskyangs/ /nang du 'dus pa'i don la dga'/ /zhes pa ltar sdom pa gsum ldan gyi nyams su len bya'i gtso bo srog lta
bu ni dam tshig dang sdom pa srung ba la rag las pas/ lam 'bras kyi nyams len snyan rgyud tshad ma bzhi ldan dbang gi chu bo nub ma myong ba'i lam gyi thun bzhi la dbang
bzhi len pa ni/ de dag la bsam na yang khyad par du 'phags te/ ris su ma chad pa'i mkhas grub skyes chen mang pos sa skya pa rnams lam dus kyi dbang rgyun du bzhes pa 'dis
rtsa ltung yang sor chud pas rtsa ltung gis ma gos na skye ba bcu drug nas 'tshang rgya bar 'gyur ba yin pas/ khe che la nyen chung bas khyad par du 'phags so zhes dgongs
dbyangs gcig gis yang yang bsngags par mdzad pa'i rgyu mtshan yang dag dang ldan pa yin/ de ltar nyams su bzhes pa'i sngon byon skyes chen rnams la lam gyi drod rtags
ji ltar byung yang gsang bcu'i rgyas 'debs dam

pas phal cher kun gyi spyod yul du mi mdzad pa ni nges pa'o// de ltar gong du bshad pa rnams khungs dang 'brel ba'i yid ches gnas su yod do//sa skya pa zhes grags pa'i sgra
don / rje btsun rin po che grags pa'i zhal snga nas//sa dkar po sengge'i gdong pa 'dra//dpal ldan sa skya sengge'i lus//'gro drug gi bsam pa 'gengs pa yod//rje rdo rje 'chang
gi bzhugs gnas yin//zhes gsungs pa ltar gnas kyi ming gang zag la chags pa yin no// //

